ID,blog_id,title,slug,alias,published date,last modified,publish,make discoverable,is page,content,canonical url,meta description,meta image,lang,class name,upvotes,score,hidden
26389,12629,2 januari,2-januari,,2023-01-03T21:28:29.659284+00:00,2023-01-03T21:28:29.662078+00:00,True,True,False,"Vandaag zaten we met vijf collega's te lunchen. Vier Zwitsers, één Nederlander. Een collega merkte op dat hij niet wist dat het gisteren, 2 januari, een feestdag was. Ik was verbaasd. Zelfs _ik_ als buitenlander wist dat.

Wat bleek, 2 januari is een feestdag ([Berchtoldstag](https://de.wikipedia.org/wiki/Berchtoldstag)), maar lang niet in alle kantons of gemeentes. Ik wist wel dat er veel feestdagen kanton of gemeente gebonden zijn. Maar meestal valt Zürich juist buiten de boot. Het zijn vaak de katholieke kantons die meer feestdagen hebben.

Deze keer viel Zürich echter een keer aan de goede kant. Weer wat geleerd.",,,,,,0,0.0,False
27320,12629,Douanekosten,douanekosten,,2023-01-14T10:38:21.202175+00:00,2023-01-14T11:41:56.607212+00:00,True,True,False,"Mensen in Nederland mogen graag klagen over de EU, maar wonen in de EU heeft toch zeker de nodige voordelen. Een daarvan is het vrij verkeer van goederen over landsgrenzen. Omdat Zwitserland hier niet bij hoort, moet je meestal douanekosten betalen over de goederen die over de grens gaan.

Vroeger moest je de douanekosten altijd bij de pakketbezorger zelf afrekenen. Contant en gepast. Heel handig. Vooral ook omdat je van te voren geen idee had hoeveel het precies zou gaan zijn.

Tegenwoordig is het iets beter. Zo had ik op het werk iets besteld en kreeg een mail met de hoogte van de douanekosten. Dit kon ik gelijk online afrekenen. Ik stuurde dit door naar de afdeling die de financiën regelt.

Een dag later stond de pakketbezorger in het kantoor. Hij was al enigszins geïrriteerd, omdat het even duurde voordat hij het kantoor had gevonden. Toen bleek ook nog dat de douanekosten niet waren afgerekend. Of ik dat even contant kon afrekenen. Dat kon ik niet, dus werd het pakketje weer meegenomen.

Vervolgens heb ik de douanekosten zelf betaald en dezelfde man kwam de volgende dag weer langs. Deze keer weer licht geïrriteerd, omdat hij mij niet gelijk kon vinden. Ik was namelijk iets met de chef aan het overleggen.

Geen verwijt aan hem overigens. Ik kan me goed voorstellen dat het heel irritant is om mensen te zoeken, terwijl je maar enkele minuten hebt om een pakketje af te leveren.",,,,,,0,0.0,False
32558,12629,Roofvogels,roofvogels,,2023-04-05T00:00:00+00:00,2023-04-05T15:53:58.525311+00:00,True,True,False,"Het is opvallend hoeveel roofvogels je hier ziet. Niet alleen in landelijk gebied, maar ook boven woonwijken.

Volgens mij is het vaak de [rode wouw](https://nl.wikipedia.org/wiki/Rode_wouw) of misschien de zwarte wouw, een soort die nauwelijks in Nederland voorkomt.

Ik zag er altijd een hoop toen ik door landelijk gebied naar mijn vorige baan fietste. Maar ook vanuit het raam op kantoor zag ik er veel. Soms zelfs groepen van vijf tot tien.

Meestal is het een goed teken als er veel roofdieren zijn. Aangezien zij aan de top van de voedselketen staan, betekent het dat er ook een gezonde populatie prooien is, zoals knaagdieren en kleine vogels, die op hun beurt weer genoeg te eten kunnen vinden.

In Nederland zag ik nooit zoveel roofvogels in de lucht. Wellicht staat de natuur hier er beter voor dan in Nederland. Of misschien zijn er hier meer roofvogels die al zwevend prooien spotten, terwijl ze in Nederland vaker vanuit bomen jagen.",,,https://bear-images.sfo2.cdn.digitaloceanspaces.com/roaldruiter-1680430533-0.png,,,0,0.0,False
26776,12629,Winterwandeling,winterwandeling,,2023-01-07T17:34:21.961735+00:00,2023-01-10T20:08:07.786527+00:00,True,True,False,"De winter is normaliter niet de tijd dat ik aan wandelen denk. Maar het warme weer en het uitblijven van sneeuw, maakt dat er nu ook in januari gewandeld kan worden. Zonder sneeuwschoenen.

Vandaag zijn we de [Hirzli](https://wegwandern.ch/listing/hirzli-1641-m-morgenholz-niederurnen-wanderung-wandern/) opgelopen. Het eerste gedeelte zijn we omhoog gegaan met een klein achtpersoons bergbaantje. Daarna volgde een steile beklimming naar de top, waar onderstaande foto is genomen. Vervolgens hebben we nog een stukje over de graat gelopen, om tenslotte weer met het baantje naar beneden te gaan.

In de zon uit de wind was het aangenaam warm. In de schaduw was het wel fris. Af en toe vroor het zelfs. Sneeuw lag er nauwelijks meer. Wat dat betreft had het meer weg van een wandeling in de vroege zomer, wanneer nog niet alle sneeuw is gesmolten.

![uitzicht vanaf de hirzli](assets/winterwandeling-1.jpg)",,,,,,0,0.0,False
26792,12629,Hofladen,hofladen,,2023-01-08T00:00:00+00:00,2023-01-08T14:50:25.826610+00:00,True,True,False,"Bij terugkomst van de [winterwandeling](https://roaldin.ch/winterwandeling/) gaan we nog even langs de hofladen. Hofladen zijn kleine winkeltjes van een lokale boer. Vooral op het ""platteland""[^1] zie je ze veel.

Sommige winkeltjes zijn niet meer dan een koelkast en een geldkastje. Anderen zijn een volwaardige winkel, zoals degene op de onderstaande foto.

Groot of klein, ze functioneren allemaal op basis van vertrouwen. Ze zijn onbemand, alle producten kun je zo pakken en soms is er zelfs een potje met geld. Al wordt dat laatste steeds vaker vervangen door digitale betaalmethodes. Zo zijn de hofladen ook een optie voor de contantloze generaties.

![hofladen Hirzli](assets/hofladen-1.jpg)

[^1]: Het platteland is hier zelden plat, zoals ook op de foto te zien is.",,,,,,0,0.0,False
26793,12629,Wasschema,wasschema,,2023-01-12T00:00:00+00:00,2023-01-12T07:25:34.668766+00:00,True,True,False,"Als je een appartement huurt in Zwitserland bestaat er een kans dat je de wasmachine moet delen met je buren. Als meerdere mensen op hetzelfde moment willen wassen, kan dat tot conflicten leiden. Gelukkig hebben de Zwitsers hier een oplossing voor gevonden: het wasschema.

Op het wasschema kun je tijdblokken reserveren zodat je zeker weet dat je kunt wassen op de door jou gewenste tijd. De blokken bestaan meestal uit de ochtend, middag of avond. Let wel, het avondblok stopt om 22:00, want daarna is het Nachtruhe.

Afhankelijk van de levenssituatie van je buren, kan het lastig zijn als werkende om een plek te bemachtigen op een avond of het weekend. Zo kwam student I. laatst wat later op het werk. Ze kon niet meer wassen in de avonduren, dus was ze die dag om 6:00 opgestaan om te kunnen wassen in een ochtendblok.

Wij hebben gelukkig een eigen wasmachine. Zodanig hoeven wij alleen rekening te houden met de Nachtruhe.",,,,,,0,0.0,False
26681,12629,Töggele,toggele,,2023-01-06T20:31:11.401461+00:00,2023-01-10T06:58:10.483096+00:00,True,True,False,"Deze week heb ik een nieuw [Zwitserduits](https://roaldin.ch/zwitserduits) woord geleerd: töggele. Oftewel tafelvoetbal. Töggele kwam ter sprake op het werk, waar we een tafelvoetbaltafel[^1] hebben ontdekt. Schijnbaar stond deze er al een tijdje, maar mistte het balletje.

Nu hebben we een nieuw ritueel en spelen na de lunch een paar potjes. Ik leerde daar dat je niet met de vijf middenvelders mag scoren, denkende dat dit een Zwitserse regel is. Echter vriendin I. wist te vertellen dat zij het ook zo kent.

In Italië mag je overigens wel met de middenvelders scoren, meldde collega M., maar daar was de ""haak"" een verboden beweging. Bij de haak wordt het balletje zijwaarts van speler één naar speler twee gespeeld. Speler twee schiet hem vervolgens op het doel.

Het woord kwam deze week ook al gelijk van pas tijdens een gesprek met de kapster. Ze vertelde een verhaal over tafelvoetbal en verontschuldigde zich toen ze even niet op het hoog Duitse woord kwam. Ik kon haar gerust stellen. Dat woord kende ik wel.

[^1]: Wel een raar woord eigenlijk. Waarom staat er tweemaal tafel in het woord?",,,,,,2,79.02579140560188,False
27724,12629,Douanekosten 2,douanekosten-2,,2023-01-18T17:51:07.640617+00:00,2023-01-19T06:08:36.673217+00:00,True,True,False,"In mijn [vorige krabbel](https://roaldin.ch/douanekosten/) vertelde ik over de douanekosten die je over goederen moet betalen buiten Zwitserland. Deze week ontving ik weer een pakketje van buiten.

Deze keer was het van een andere pakketdienst. Ze mailden me eerst met de vraag hoe, waar en wanneer ik het geleverd wilde hebben. Ik liet het staan op de origineel geplande thuisbezorging op maandag.

Ik had me helaas niet bedacht dat ze het pakketje alleen afgeven als je het bedrag bij de deur betaalt. Helaas kon ik het bezorgmoment niet meer veranderen. Gelukkig werd ik ziek en zat op maandag thuis.

‘s Ochtends kreeg ik een mailtje (of eigenlijk drie dezelfde en alle in drie talen) met de hoogte van het bedrag. Ik speurde het huis af naar kleingeld en legde het alvast klaar.

‘s Middags werd er gebeld en ik deed open voor de pakketbezorger. Ik pakte het contant geld en wilde het aan hem overhandigen. “Nee”, zei hij, “je kunt ook gewoon online betalen via de QR code op de acceptgiro”. Ik wilde vervolgens mijn telefoon pakken om te betalen, maar dat hoefde ook al niet. “Je kunt ook later betalen.”

Handig. Niet zo handig dat elke pakketdienst het weer anders doet. Je weet dus nooit precies waar je aan toe bent.",,,,,,0,0.0,False
26797,12629,Zwitserduits,zwitserduits,,2023-01-10T00:00:00+00:00,2023-01-10T06:56:21.839552+00:00,True,True,False,"Zwitserland kent vier officiële talen en Duits is daar één van. Voor geschreven formele texten wordt veelal de normale Duitse spelling gehanteerd. Echter, de spreektaal is compleet anders. Als nieuwkomer kom je van een koude kermis thuis als je denkt dat je met gewoon Duits, het Zwitserduits ook wel verstaat.

Zwitserduits is geen officiële taal, er is geen officiële spelling en iedere regio heeft zijn eigen woorden en dialect. Neem alleen al de naam Zwitserduits ([Wikipedia](https://nl.wikipedia.org/wiki/Zwitserduits)):

> Zwitserduits of Schwyzerdütsch (Duits: Schweizerdeutsch), ook gespeld als Schwizertitsch, Schwyzerdytsch, Schwiizertüütsch of Schwyzertütsch

Of deze kaart waarop wordt aangegeven hoe men een klokhuis noemt.

![klokhuis in het zwitserduits](assets/zwitserduits-1.png)
[Bron: Kleiner Sprachatlas der deutschen Schweiz](https://www.kleinersprachatlas.ch/karte-15-apfel)

Wat ik opvallend vind is dat dialecten niet worden gezien als iets negatiefs. In Nederland is de norm om accentloos Nederlands te spreken in grote steden of in het hoger onderwijs. Hier spreekt iedereen zijn lokale dialect. Natuurlijk migreert het dialect van de buitenstaander langzaam naar datgene van de nieuwe omgeving.

Naast de gesproken vorm, wordt het Zwitserduits ook gebruikt voor informele geschreven teksten. Bijvoorbeeld in Whatsapp gesprekken of mails tussen bekenden. Toen ik voor het eerst zulke teksten las, begreep ik er weinig van. Maar vaak wordt de betekenis duidelijk als je de woorden uitspreekt. Het wordt vaak enigszins fonetisch opgeschreven.

Vriendin I. is er in ieder geval groot fan van, omdat het allemaal niet zo nauw komt met al die naamvallen en spelling. Bovendien als je iets verkeerd zegt, dan is er vast wel een regio waar ze het wel zo spellen of uitspreken.",,,,,,0,0.0,False
26356,12629,Reiskostenvergoeding,reiskostenvergoeding,,2023-01-03T16:25:29.917602+00:00,2023-01-03T17:24:03.544000+00:00,True,True,False,"Toen vriendin I. haar eerste arbeidscontract kreeg, viel ons iets op: er werd niets over een reiskostenvergoeding gezegd. Navraag leerde dat dit niet gebruikelijk is in Zwitserland.

Het is eigenlijk ook gek dat dat in Nederland wel zo is. Immers, waarom zou je subsidie geven aan mensen die ver van hun werk wonen? Dat is toch hun keuze? Waarom zou de werkgever hiervoor moeten betalen? Bovendien levert het alleen maar extra verkeer op.

Nog niet zo gek dus, die geen reiskostenvergoeding.",,,,,,0,0.0,False
26946,12629,Kantoorpantoffels,kantoorpantoffels,,2023-02-13T00:00:00+00:00,2023-02-13T20:50:16.772396+00:00,True,True,False,"Wie wel eens in een gasthof in Oostenrijk is geweest, kent het hausschuh-fenomeen wellicht. Hausschuhe zijn pantoffels die men binnen draagt. De gastheer of vrouw stelt deze beschikbaar, zodat niet iedereen sneeuw naar binnen banjert.

Enkele mensen vinden dit zo'n fijn concept dat ze het ook op werk doen. Het is een komisch gezicht: mensen komen 's ochtends op kantoor, gaan zitten, trekken hun schoenen uit en doen dan de sandalen of pantoffels aan. Populair kantoor schoeisels zijn de Birkenstocks.

Comfortabel zal het zeker zijn, maar ik houd voorlopig mijn normale schoenen aan.",,,,,,0,0.0,False
33965,12629,Schoenen,schoenen,,2023-04-27T00:00:00+00:00,2023-04-27T20:19:45.943501+00:00,True,True,False,"![een bult schoenen voor een deur](assets/schoenen-1.jpg)

Of mensen thuis schoenen dragen verschilt nogal per land. Zwitserland zit ferm in het ""schoenen uit"" kamp. Zelfs [op kantoor](https://roaldin.ch/kantoorpantoffels/) doen sommigen hun schoenen uit.

Van bezoekers wordt ook verwacht dat ze hun schoenen uitdoen. Toen we voor het eerst een feestje organiseerden, trok iedereen zijn schoenen uit bij de voordeur. De verzameling schoenen bij de voordeur was een komisch gezicht.

Naast hygiëne en comfort is er nog een derde reden om schoenen uit te trekken: geluidsoverlast voor de onderburen. Al zijn de meningen verdeeld of de schoenen juist aan of uit moeten. Waarschijnlijk hangt dit af van hoe mensen lopen en welke schoenen ze binnen dragen. Ik heb op het internet foto’s gezien van boze burenbriefjes over beide situaties.

Ons appartement is ook vrij gehorig, ondanks dat het nog geen vijf jaar oud is. Al hebben we hier nog geen klachten over gehad. Desalniettemin heb ik mijn loopje aangepast; ik probeer nu op de bal van mijn voet te landen in plaats van op mijn hak.",,,assets/schoenen-1.jpg,,,0,0.0,False
26471,12629,Brandhout,brandhout,,2023-01-04T16:55:32.325876+00:00,2023-01-04T18:48:54.258541+00:00,True,True,False,"Collega F. meldde laatst dat hij de volgende dag niet naar kantoor zou komen. Er werd namelijk brandhout geleverd voor de familie berghut. Aangezien de berghut niet met de auto te bereiken was, betekende dat het nodige sjouwwerk.

Een grote voorraad stookhout naast de deur is niet ongebruikelijk hier. Zelfs bij huizen in stedelijk gebied. In de bergen is het nog te begrijpen, maar in dichtbebouwd gebied levert het ook overlast op. Schoorstenen hebben geen luchtfilters, dus de omwonenden krijgen de nodige hoeveelheid fijnstof cadeau. Zelfs deze voormalige pyromaan ergert zich er wel eens aan.

Desalniettemin geldt verwarmen met hout als duurzaam. Zo kan het dat de gemeente [Furna in Graubunden (populatie 207) met 90% duurzame verwarmingsenergie](https://www.srf.ch/news/schweiz/erneuerbare-energie-welche-schweizer-gemeinde-heizt-am-klimafreundlichsten) op één staat in Zwitserland.

F. zit er warmpjes bij deze winter. Ook qua duurzaamheid.",,,,,,0,0.0,False
30615,12629,Wit,wit,,2023-03-01T00:00:00+00:00,2023-03-01T06:26:19.311139+00:00,True,True,False,"Wij hebben sinds een jaar of twee een schoonmaakster. In Nederland worden schoonmakers, oppassers en soort gelijke huishoudelijke hulp vaak zwart betaald. Dat gebeurt hier ook wel, maar het kan ook gemakkelijk wit.

Als je iemand aanneemt, dan kan je ze gemakkelijk aanmelden op een overheidssite. Je vult een paar gegevens in en dan kan de persoon aan de slag.

Elke maand maken we een netto salaris over en houden premies en belastingen zoals pensioen, ziektekosten en loonbelasting in. Wij als werkgever krijgen aan het einde van het jaar een verzoek om de ingehouden bedragen over te maken.

Omdat we ziektekosten inhouden kan ze zich ook ziek melden en krijgt dan betaald uit het overheidspotje. Ook bouwt ze pensioen op. We betalen zelfs ook 8.33% [vakantiegeld](roaldin.ch/vakantiegeld) per maand.

Het is een goed systeem: weinig rompslomp voor de werkgever en de hulp bouwt wel aan een sociaal vangnet. Misschien ook een idee voor Nederland?",,,,,,0,0.0,False
26796,12629,i chume für de wii,i-chume-fur-de-wii,,2023-01-23T00:00:00+00:00,2023-01-23T21:06:56.451529+00:00,True,True,False,"Dit verhaal speelde zich een aantal jaren geleden af. Destijds verstond ik nauwelijks [Zwitserduits](https://roaldin.ch/zwitserduits/). Tegenwoordig versta ik het meestal, vooral als ik de context weet.

---

Ik moest een paar jaren geleden in het gemeentehuis zijn. Aangezien deze alleen op werkdagen geopend is, ging ik er voor mijn werk langs. Om 8:00 stond ik in de hal en had een nummertje getrokken. De hal was verlaten, op één vrouw na.

De vrouw zei iets tegen mij in het Zwitserduits. Ik verstond het niet en antwoordde met ""Wie bitte?"". Ze herhaalde het nogmaals: ""i chume für de wii"". Deze keer dacht ik het wel te verstaan. Zei ze nou dat ze voor de wijn komt? Hier? In het gemeentehuis om 8:00 's ochtends? Ik zal het wel niet goed verstaan hebben.

Ik knikte en lachte vriendelijk. Hopende dat dit de juiste respons was en het gesprek daarmee zou eindigen. Dat gebeurde gelukkig.

Nog geen minuut later stopte de lift en de deuren gingen open. Er kwam een man uitgelopen met een karretje vol met wijndozen voor de mevrouw.

Had ik het toch goed verstaan.",,,,,,0,0.0,False
27058,12629,Tankwagen,tankwagen,,2023-02-06T00:00:00+00:00,2023-02-07T18:05:31.275670+00:00,True,True,False,"Van de zomer liep ik bij ons door de straat en zag een tankwagen staan. Ik was gewend deze vrachtwagens te zien bij tankstations, maar niet in een woonwijk.

![tankwagen met olie in de straat](assets/tankwagen-1.jpg)

Ik wist wel dat er hier, naast [hout](https://roaldin.ch/brandhout), nog met olie gestookt werd. Al had ik dat niet in een woonwijk verwacht.

Op mijn vorige werk werd er ook met olie gestookt. De ironie wil echter dat het hier ging om een bedrijf dat zonnepanelen produceert. Het eerste wat je 's winters rook bij binnenkomst was olie.

In Nederland heb ik dit nog nooit gezien. Nederland is natuurlijk ook een ander verhaal--daar werd na de tweede wereldoorlog een gigantische gasbel in gevonden in Groningen. Dit zorgde ervoor dat alle ongezellige mensen van kolen naar gas omschakelden.

![gezellige mensen stoken kolen advertentie](assets/tankwagen-2.jpg)

Gas is een stuk milieuvriendelijker dan kolen en olie, maar ook niet [geheel zonder risico blijkt nu](https://www.trouw.nl/duurzaamheid-economie/koken-op-gas-leidt-tot-ongezonde-lucht-in-huis-een-blinde-vlek-volgens-onderzoekers~b4724db9/).",,,,,,0,0.0,False
30237,12629,Feierabend,feierabend,,2023-03-09T00:00:00+00:00,2023-03-09T07:40:24.277338+00:00,True,True,False,"Een van mijn favoriete Duitse woorden is Feierabend. Letterlijk vertaald betekent het vier de avond. Het wordt vaak gebruikt aan het einde van de werkdag, zodra collega's zien dat je je spullen inpakt.

Ik vind het leuk dat er een woord is voor zoiets alledaags. Ik krijg er altijd een ""vier het leven"" gevoel bij. Je zou het natuurlijk ook negatief kunnen opvatten, als in: ""vier de vrijheid vanavond, morgen zit je weer hier"".

Het is geloof ik wel meer iets wat Duitsers gebruiken. Zwitsers gebruiken meestal ""Schöne Abig"" (prettige avond).",,,https://bear-images.sfo2.cdn.digitaloceanspaces.com/roaldruiter-1678347564-0.png,,,0,0.0,False
28405,12629,Energietekort,energietekort,,2023-02-02T00:00:00+00:00,2023-02-02T13:56:53.722406+00:00,True,True,False,"Het was crisis in heel Europa dit najaar door de hoge gasprijzen. Zwitserland was hierin geen uitzondering. Ook al maakt gas, met 12.8%, een relatief klein gedeelte uit van de finale energievraag. Ter vergelijking, [in Nederland was het in 2020 63%](https://www.energieinnederland.nl/feiten-en-cijfers/energieincijfers/).

```
Finale energiemix Zwitserland 2021

   Aardolie █████████████████████████ 36.3 %
Kernenergie █████████████▋ 19.9 %
Waterkracht █████████▋   14.0 %
        Gas ████████▊ 12.8 %
       Rest ███████████▋   17.0 %
```
_Bron: [Energy – Facts and Figures, overheid](https://www.eda.admin.ch/aboutswitzerland/en/home/wirtschaft/energie/energie---fakten-und-zahlen.html)_

Toch was dit voor de Zwitserse regering voldoende om serieus te overwegen dat het wel eens helemaal mis zou kunnen gaan. In de pers verschenen berichten dat er deze winter mogelijk een energietekort zou kunnen ontstaan. Er werd niet uitgesloten dat er regio's mogelijk afgeschakeld moesten worden, om de stabiliteit van het net te kunnen garanderen.

Ook op het werk kregen we daarover mails. Er werd ons verzocht om energie intensieve experimenten voor november af te ronden.

De laatste tijd hoor ik er weinig meer over. De relatieve zachte winter, gecombineerd met gas leveringen uit andere landen heeft de crisis voorlopig uitgesteld. Of zou men massaal zijn overgeschakeld op [brandhout](https://roaldin.ch/brandhout)?",,,,,,0,0.0,False
26612,12629,Oud papier,oudpapier,,2023-01-05T21:24:38.045290+00:00,2023-01-05T21:46:24.158579+00:00,True,True,False,"Oud papier en karton worden hier gescheiden ingezameld. Zo'n eens per maand is het de beurt aan een [roulerende lokale vereniging](https://www.wettingen.ch/abfallarten/2095) om het op te halen. Sommige verenigingen komen met een professionele afvalwagen, anderen met een trekker en een platte kar.

Niet alleen de verzamelaars zijn soms een opvallende verschijning. Ook de mensen die het aan de straat zetten kunnen er wat van. Wij Nederlanders kennen Zwitsers natuurlijk als precies en georganiseerd, maar sommige buurtbewoners maken het wel heel bont.

Zo wordt het papier uiterst secuur, in gelijk grote stapels samengebonden. Er steekt geen papiertje uit. Zelfs de eierdoosjes worden, apart, gestapeld en gebonden.

![oud papier en karton netjes opgestapeld](assets/oudpapier-1.jpg)",,,,,,2,78.9570138294024,False
28807,12629,Vakantiegeld,vakantiegeld,,2023-02-25T00:00:00+00:00,2023-02-25T07:17:20.139583+00:00,True,True,False,"Eerder vertelde ik over de afwezigheid van [reiskostenvergoeding](https://roaldin.ch/reiskostenvergoeding) in Zwitserland. Een ander extraatje dat niet bestaat, is vakantiegeld.

Daar staat tegenover dat de inkomstenbelasting een stuk lager is. En bovendien zijn de salarissen een stuk hoger dan in de omringende landen. Er valt dus weinig te klagen voor de Zwitsers.

Misschien moeten Nederlanders juist klagen. Vakantiegeld wordt immers apart belast tegen een hoger tarief. Het zou waarschijnlijk beter zijn om het bedrag verspreid over het jaar te ontvangen, bovenop je normale salaris.",,,,,,0,0.0,False
27206,12629,Verblijfsvergunning,verblijfsvergunning,,2023-01-28T00:00:00+00:00,2023-01-28T16:34:54.523193+00:00,True,True,False,"Zwitserland hoort niet bij de EU. Daarom moet je een verblijfs- of werkvergunning hebben om er te mogen wonen. Meestal krijg je eerst een tijdelijke B-vergunning voor vijf jaar. Na vijf jaar kun je als EU-burger een C-vergunning voor onbepaalde tijd aanvragen.

Eind vorig jaar waren voor mij en I. de vijf jaren voorbij. We vulden de papieren in en leverden ze in bij het gemeentehuis. I. leverde ze een paar weken eerder in dan ik, omdat zij eerder was begonnen met werken. Ik voegde ook de expliciete wens toe om de C-vergunning aan te vragen.

I. haar baas feliciteerde haar een aantal weken na het inleveren van de papieren met haar C-vergunning. Haar werkgever was eerder op de hoogte gesteld dan zijzelf. Ik verwachtte dat het voor mij ook zo zou verlopen.

Nou, mooi niet dus. Mijn aanvraag werd pas in het nieuwe jaar aangenomen. En nu blijken er sinds begin dit jaar strengere regels te gelden voor EU-burgers. Nederlanders, samen met een aantal andere landen, waren eerst uitgezonderd van het voorleggen van een bewijs van hun taalvaardigheid.

Sinds dit jaar is dit niet meer het geval. Naast de taaltest, moet ik ook bewijzen dat ik geen strafblad heb, geen openstaande schulden en aantonen dat ik de afgelopen drie jaren werk heb gehad.

Zo kom ik als vijf vinker weer op de juiste plek, achter I. met zes.",,,,,,0,0.0,False
29217,12629,Verblijfsvergunning 2,verblijfsvergunning-2,,2023-02-07T06:41:28.205748+00:00,2023-02-11T07:04:34.060596+00:00,True,True,False,"Eerder schreef ik over mijn [aanvraag voor een nieuwe verblijfsvergunning](https://roaldin.ch/verblijfsvergunning/). Dit verhaal kreeg een onverwacht vervolg toen ik deze week terugkwam van vakantie.

Het begon op maandagochtend op het werk waar mijn laptop weigerde verbinding te maken met het wifi-netwerk. Dit was vreemd, maar het gebeurde wel vaker. Meestal werkte hij na een paar minuten weer.

Ik besloot koffie te halen en toen kwam mijn chef binnen met een nieuwe student die ik moest introduceren in de groep. Na een kort gesprek excuseerde ik me om me te concentreren op mijn wifi-probleem. Navraag bij collega's leerde dat ik de enige was met problemen. Ik stelde vervolgens een hotspot met mijn telefoon op, zodat ik in ieder geval op internet kon. Dit lukte, maar ik kon niet inloggen op mijn webmail of Teams.

Ik vroeg mijn chef of hij mijn contract had ontbonden tijdens mijn vakantie. Gelukkig was dat niet het geval. Ik ging naar de administratie en daar ontdekte ik dat ik een verzoek had ontvangen om een kopie van mijn verblijfsvergunning te sturen. Omdat ik deze e-mail niet had gelezen, had HR mijn accounts geblokkeerd.

Thuis had ik al een brief gekregen dat ik een nieuwe verblijfsvergunning zou krijgen. Ik ging weer naar huis, stuurde een foto van de brief naar de administratie en hoopte dat ze mijn accounts zouden deblokkeren, maar helaas was de brief niet genoeg. Ik had een officiële bevestiging nodig.

De volgende ochtend belde ik Kanton Aargau en ze gaven me een officiële bevestiging. Aanvankelijk stelden ze voor om een bevestiging per post te sturen, maar het kon gelukkig ook per email. Ik stuurde het document door naar HR en mijn accounts werden vrijgegeven, hoewel het een dag zou kunnen duren, en dat deed het ook.

Gelukkig kon ik werk verrichten omdat ik kon inloggen op Windows. Echter deze werd na de lunch ook geblokkeerd en was het moeilijk om nog iets te doen. Ik besloot om een kortere dag te maken en te trainen voor de lokale  [Limmatlauf](https://badenerlimmatlauf.ch/). 🏃‍",,,,,,0,0.0,False
29609,12629,Privacy,privacy,,2023-03-05T00:00:00+00:00,2023-03-05T06:23:53.405971+00:00,True,True,False,"Een opvallend verschil tussen Nederland en Zwitserland is privacy binnen- en buitenshuis. Nederlanders staan erom bekend dat ze 's avonds de lichten aan hebben en de gordijnen open. Dit vinden buitenlanders vaak raar om te zien. Zo ook hier, waar bijna iedereen vitrage voor de ramen heeft. Ook overdag.

Een ander verhaal wordt het als het gaat over de privacy in de achtertuin. Hier is Nederland van de hoge omheiningen om hun kostbare buitenvierkantenmeters. Of het nu in de vorm is van een schutting, muur of struiken; als de buren je maar niet zien en wij hun.

In Zwitserland, of althans bij ons in de buurt, hebben ze, of helemaal geen omheining, of een heel klein laag hekje. Onze buren delen zelfs een groot grasveld dat hun vier tuinen met elkaar verbindt.

Of het verschil ook nog iets zegt over de volksaard weet ik niet. Grappig is het in ieder geval wel.",,,,,,0,0.0,False
30292,12629,Referenda,referenda,,2023-03-14T00:00:00+00:00,2023-03-14T13:19:03.920674+00:00,True,True,False,"Zwitserland zou wel eens het meest democratische land ter wereld kunnen zijn. Er kan over van alles worden gestemd door middel van referenda. Zo moeten grondwetswijzigingen altijd aan het volk worden voorgelegd. Daarnaast kan over elke wet die door het parlement is aangenomen, binnen 100 dagen met 50.000 handtekeningen opnieuw gestemd worden door het volk. Een andere mogelijkheid is om initiatieven in te dienen. De organisatoren hebben dan 18 maanden de tijd om 100.000 handtekeningen te verzamelen.

Referenda worden opgespaard en zo'n vier keer per jaar wordt er gestemd. De keuze is altijd tussen ja of nee. Zo is recent het [homohuwelijk aangenomen met 64,10%](https://swissvotes.ch/vote/647.00). Het hoogste aantal nee-stemmers werd gehaald in 1929 door het [graanvoorzieningsinitiatief](https://swissvotes.ch/vote/107.10). Deze werd afgewezen door 97,32% van de bevolking. Het hoogste aantal ja-stemmers was in 1915, toen 94,27% voor een [eenmalige oorlogsbelasting](https://swissvotes.ch/vote/74.00) stemde. Voor meer statistieken, zie [swissvotes](https://swissvotes.ch/votes).

I. en ik mogen hier niet stemmen. Dat mogen alleen degenen met een Zwitsers paspoort. Er zijn wel ideeën om buitenlanders met een langdurige verblijfsvergunning over lokale zaken te laten stemmen. Maar voorlopig mogen wij alleen stemmen over EU-zaken en Nederlandse landelijke politiek.",,,,,,0,0.0,False
29725,12629,Fietsverlichting,fietsverlichting,,2023-02-20T00:00:00+00:00,2023-02-20T19:45:41.015266+00:00,True,True,False,"Fietsen is vergeleken met Nederland niet heel populair hier, maar er wordt zeker wel gefietst. Tijdens deze donkere dagen heb je ook verlichting nodig. Wat mij hieraan opvalt is dat bijna alle fietsers hun lampen te hoog hebben. Zeker als je op een donker weggetje fietst, word je tijdelijk verblind.

Misschien is het een recent fenomeen, veroorzaakt door hoog efficiënte LED verlichting. Autorijders klagen tegenwoordig ook steeds vaker over moderne auto's die permanent met groot licht lijken te rijden.

Of wellicht realiseren mensen zich niet dat je de lamp naar onderen moet richten om de weg voor je te zien. En het niet bedoeld is als schijnwerper om tegenliggers te spotten.

Het echte antwoord zal wel een combinatie van de twee zijn.",,,,,,0,0.0,False
29727,12629,Verblijfsvergunning 3,verblijfsvergunning-3,,2023-02-15T08:10:27.859190+00:00,2023-02-21T21:43:41.253763+00:00,True,True,False,"Vandaag moest ik naar Aarau voor mijn [verblijfsvergunning](roaldin.ch/verblijfsvergunning-2). Ik had de trein genomen die een kwartier voor mijn afspraak aankwam. Genoeg tijd dacht ik, want het _Ausweiszentrum Aargau_ zat naast het station. Maar dat bleek nog wel mee te vallen.

Zo nam ik eerst de verkeerde uitgang bij het station. Toen ik eenmaal aan de goede kant stond, werd mijn weg versperd door bouwwerkzaamheden. Ik was echter niet de enige. Er stonden nog twee mensen vragend om zich heen te kijken.

Een van hun sprak mij aan of ik toevallig wist waar het _Ausweiszentrum_ was. Ik wist wel waar het was, maar de weg ernaartoe was nog niet zo eenvoudig. Na een omweg te hebben gevonden kwamen we aan bij het gebouw. Daar zagen we dat er nog een uitgang van het station was precies naast de ingang van het _Ausweiszentrum_.

Na een nummertje te hebben getrokken en kort te hebben gewacht, kon ik me melden bij een baliemedewerker. De ambtenaar zat achter een groot glazen raam, met onderaan een klein spleetje. Ik gaf mijn paspoort en bestaande ausweis door de spleet. Ik had ook nog een brief met de uitnodiging voor de afspraak, maar deze was niet nodig.

Ik wilde de brief voor me neerleggen, maar deze waaide naar me toe. Er kwam een luchtstroom uit de ruimte waar de ambtenaar zat. Ik vroeg me af of dit een recent iets was om te voorkomen dat baliemedewerkers allerlei virussen krijgen. Het deed me denken aan scheikundelabs, die altijd op onderdruk werden gehouden, zodat in het geval van een ongeluk, de gevaarlijke dampen niet de gang in stromen. Of zouden de baliemedewerkers er gewoon wat warmer bijzitten dan de mensen in de wachtruimte?

Na een korte controle kon ik door naar de foto/vingerafdrukruimte. Er waren een stuk of vijf fotohokjes met gordijnen. Eenmaal binnen zag ik dat er aan één kant een groot glazen raam zat. Ook hier zat weer een medewerker erachter. De ambtenaar vroeg me allereerst mijn naam en geboortedatum te controleren en te bevestigen met een handtekening. Daarna werd er een pasfoto genomen. De vingerafdrukken, die volgens de uitnodiging ook genomen zouden worden, bleken niet nodig.

En zo stond ik na nog geen tien minuten alweer buiten. De omweg ernaartoe duurde langer.",,,,,,0,0.0,False
32321,12629,Riz casimir,riz-casimir,,2023-04-02T00:00:00+00:00,2023-04-02T10:09:26.601934+00:00,True,True,False,"Zwitserland heeft net als Nederland geen bijzondere keuken. Veel maaltijden bestaan uit een combinatie van kaas met aardappels (raclette), brood (fondue) of pasta ([Älpermagronen](https://de.m.wikipedia.org/wiki/Älplermagronen)). Ik ben geen grote kaasliefhebber, maar deze maaltijden vind ik op zijn tijd wel lekker.

Een minder lekkere maaltijd is Riz Casimir, hieronder weinig flatteus op de foto. Ik heb het zelf nooit gehad en ik laat dat ook maar zo denk ik. De maaltijd staat ook nog eens op de [tiende plek van 's werelds ""Minst smakelijke maaltijden""](https://www.tasteatlas.com/worst-rated-dishes-in-the-world).

![Bord riz casimir onder slecht verlichte omstandigheden](assets/riz-casimir-1.jpg)

Een korte vertaalde beschrijving van dit gerecht van [tasteatlas.com](https://www.tasteatlas.com/riz-casimir).

> Hoewel het vol zit met exotische ingrediënten, is riz Casimir een authentiek Zwitsers gerecht dat dateert uit 1952, toen de eigenaar van restaurant Mövenpick, Ueli Prager, het voor het eerst op het menu zette. Het gerecht wordt gemaakt met kip, room, kokosmelk, rijst, geroosterde amandelen, peren, ananas, perziken, en een verscheidenheid aan smaakmakers zoals kerriepoeder, chili, kaneel, kruidnagel, garam masala en laurier.

Eet smakelijk!",,,assets/riz-casimir-1.jpg,,,0,0.0,False
33191,12629,Oud papier 2,oud-papier-2,,2023-04-13T00:00:00+00:00,2023-04-13T05:37:28.078702+00:00,True,True,False,"Zoals de vaste lezer weet, wordt [oud papier](https://www.roaldin.ch/oudpapier/) hier in secure stapeltjes langs de weg gezet. Doe je dat niet, dan kun je zelfs [een boete krijgen](https://www.aargauerzeitung.ch/amp/schweiz/270-franken-busse-wegen-falsch-gebundeltem-karton-wie-recycling-sunder-bestraft-werden-ld.1478687).

De nette stapeltjes komen niet vanzelf tot stand. Daarvoor hebben de Zwitsers het onderstaande frame bedacht. Met de tijd stapel je hier je oude papier op.

Zodra de stapel te groot wordt, leg je een touwtje op de vloer en til je het frame erop. Vervolgens leid je de touwtjes bovenlangs en knoop je ze dicht. Daarna til je het pakket eruit om het in de andere richting in te binden.

![metalen ding om oud papier in te organiseren](assets/oud-papier-2-1.jpg)

Wat een uitvinding!",,,assets/oud-papier-2-1.jpg,,,0,0.0,False
32215,12629,Over mij,about-me,,2023-03-20T16:23:32.565440+00:00,2023-03-26T10:07:32.894291+00:00,True,True,True,"👋 Ik ben Roald en woon sinds vijf jaar in Zwitserland. In de loop der jaren zijn mij grote en kleine verschillen tussen Nederland en Zwitserland opgevallen. Het leek me wel leuk om deze gebruiks- en cultuurverschillen te verzamelen.

Ik heb ook nog een Engelstalige blog, [cookncode.com](https://cookncode.com), waar ik zelfbedachte recepten en kookhacks verzamel en schrijf over een programmeertaal die vooral in de industriële automatisering wordt gebruikt.",,,,,,0,0.0,False
31538,12629,Switzerbrand,switzerbrand,,2023-03-18T00:00:00+00:00,2023-03-25T08:40:28.537308+00:00,True,True,False,"Het merk Zwitserland is sterk en populair. Veel bedrijven plaatsen de Zwitserse vlag op hun producten, verpakkingen of verwerken het in hun logo. Soms is de landsnaam onderdeel van hun naam. Hieronder volgt een overzicht van hoe vaak dat gebeurt in de drie officiële talen, plus het Engels en Latijn.

Niet geheel verrassend is de Engelse, universeel verbindende, taal het populairst. Neem 10,000 willekeurige bedrijven en 183 hebben ""Swiss"" in hun naam verwerkt. Op twee staat de Duitse spelling, gevolgd door de Franse. Dit is ook niet geheel toevallig, aangezien het Duitse gedeelte meer inwoners heeft dan het Franstalige.

```
Aantal bedrijvennamen die de landsnaam gebruiken
per 10,000 (totaal aantal)

   Swiss █████████████████████████  183 (13178 totaal)
 Schweiz ██████████████▌  107 (7685 totaal)
  Suisse ████████▎   61 (4382 totaal)
Helvetia ▍    3 (248 totaal)
Svizzera ▍    3 (190 totaal)

Bron: zefix.admin.ch
```

Als we kijken naar hoe de bedrijven zijn verdeeld over het land per taal, krijgen we het onderstaande resultaten. Des te donkerder het rood, des te meer bedrijven er zijn in dat kanton met de landsnaam, relatief gezien. Het is relatief om te voorkomen dat kantons met veel bedrijven altijd bovenaan de lijst staan. In de tabel onder de kaart zijn de resultaten gerangschikt aan de hand van hoe vaak een naam relatief voorkomt.

Voor de Engelse spelling ""Swiss"" is kanton Zug de koploper. Dit komt waarschijnlijk doordat het bedrijven lokt met extra lage belastingen en veel hoofdkantoren er zich hebben gevestigd. De hekkensluiters worden gevormd door de periferie.

![swiss](assets/switzerbrand-1.svg)

|  |                  | per 10k | totaal |
|----------|------------------------|---------------|-----------------|
| 1        | Zug                    | 322           | 1251            |
| 2        | Ticino                 | 271           | 1128            |
| 3        | Appenzell Ausserrhoden | 260           | 151             |
| ...      | ...                    | ...           | ...             |
| 24       | Grisons                | 128           | 236             |
| 25       | Basel Landschaft       | 124           | 238             |
| 26       | Glarus                 | 104           | 36              |

Voor ""Schweiz"" staan er logischerwijs Duitstalige kantons bovenaan en Franstalige onderaan. Dit is ook mooi te zien op het kaartje. Appenzell Innerrhoden staat op één. Wellicht komt dit doordat zij een speciale belastingregeling hebben voor huurauto’s. Basel Stadt wil zich wellicht duidelijk onderscheiden van de Duitstaligen aan de andere kant van de grens.

![schweiz](assets/switzerbrand-2.svg)


|  |                 | per 10k | totaal |
|----------|-----------------------|-----------------|-------------------|
| 1        | Appenzell Innerrhoden | 209             | 42                |
| 2        | Basel Stadt           | 196             | 351               |
| 3        | Zurich                | 186             | 2332              |
| ...      | ...                   | ...             | ...               |
| 24       | Jura                  | 10              | 6                 |
| 25       | Vaud                  | 8               | 53                |
| 26       | Geneva                | 6               | 30                |

Voor ""Suisse"" is er een verrassing: Ticino, het Italiaans sprekende kanton, staat op nummer twee. Voor ""Swiss"" stonden ze ook al op plaats twee. Wellicht dat ze hier ook gunstige belastingregels hebben. Of ze zijn ze hier patriottischer dan in de rest van het land, of willen zich onderscheiden van hun Italiaanse buren.

![suisse](assets/switzerbrand-3.svg)

|  |    | per 10k | totaal |
|----------|----------|----------------|------------------|
| 1        | Geneva   | 186            | 979              |
| 2        | Ticino   | 138            | 575              |
| 3        | Vaud     | 132            | 826              |
| ...      | ...      | ...            | ...              |
| 24       | Thurgau  | 18             | 39               |
| 25       | Glarus   | 17             | 6                |
| 26       | Obwalden | 16             | 7                |

Ticino staat hier weinig verrassend op de eerste plaats. In de rest van het land is er weinig belangstelling voor de Italiaanse spelling: buiten Ticino zijn er slechts 26 bedrijven met ""Svizerra"" in de naam.

![svizzera](assets/switzerbrand-4.svg)

|  |            | per 10k | totaal |
|----------|------------------|------------------|--------------------|
| 1        | Ticino           | 39               | 164                |
| 2        | Grisons          | 3                | 6                  |
| 3        | Nidwalden        | 2                | 1                  |
| ...      | ...              | ...              | ...                |
| 24       | Basel Landschaft | 0                | 0                  |
| 25       | Zurich           | 0                | 5                  |
| 26       | St Gallen        | 0                | 1                  |

""Helvetia"" is overal ongeveer even impopulair. Met uitzondering van Appenzell Innerrhoden heeft elk kanton een slechts een handvol bedrijven die de Latijnse spelling hanteren.


![helvetia](assets/switzerbrand-5.svg)

|  | Kanton                | per 10k | totaal |
|----------|-----------------------|------------------|--------------------|
| 1        | Basel Stadt           | 7                | 13                 |
| 2        | Zug                   | 7                | 26                 |
| 3        | Nidwalden             | 6                | 3                  |
| ...      | ...                   | ...              | ...                |
| 24       | Neuchâtel             | 2                | 3                  |
| 25       | Fribourg              | 1                | 2                  |
| 26       | Appenzell Innerrhoden | 0                | 0                  |

De grote vraag is nu natuurlijk: hoe vergelijkt Zwitserland met andere Europese landen. Is Zwitserland nou uitzonderlijk trots op hun naam? Of worden de statistieken gedomineerd door internationale bedrijven die ook een vestiging in het land hebben? Wellicht probeer ik nog een keer deze cijfers te vinden.

---

Bron: zefix.admin.ch

De code om de resultaten te reproduceren vind je [hier](https://github.com/roald87/switzerbrand).",,,https://bear-images.sfo2.cdn.digitaloceanspaces.com/roaldruiter-1678628096-4.png,,,0,0.0,False
32982,12629,Pindakaas,pindakaas,,2023-04-09T00:00:00+00:00,2023-04-09T04:14:29.831631+00:00,True,True,False,"Goed [brood](https://roaldin.ch/brood) vinden was geen probleem. De zoektocht naar goede pindakaas duurde echter langer.

In Nederland was ik eerst een groot fan van Calvé en later van de 100% varianten. Helaas was deze moeilijk te vinden.

Amerikaanse stijl pindakaas was er wel, maar ik ben geen liefhebber van zoete pindakaas. Er waren wel een paar 100% varianten van biomerken, maar deze pinda's leken niet of nauwelijks te zijn gebrand. Ook was het potje zo klein, dat het binnen een paar dagen leeg was.

Ik heb een tijdje zelf pindakaas gemaakt in een keukenmachine. Dit ging best goed, maar het was een hoop gedoe. Bovendien was het niet makkelijk om ongezouten pinda's te vinden.

We namen daarom vaak een paar kilopotten 100% pindakaas mee uit Nederland. Gelukkig is dit tegenwoordig niet meer nodig. Dankzij de gezondheid en fitness trends, is er nu [een hele goede 100-procenter](https://www.coop.ch/en/food/inventories/spreads/other-sweet-spreads/nu3-peanut-butter/p/6548145) te koop bij 'onze' supermarkt.",,,https://bear-images.sfo2.cdn.digitaloceanspaces.com/roaldruiter-1680430858-0.png,,,0,0.0,False
31060,12629,Afvalzakken,afvalzakken,,2023-03-21T00:00:00+00:00,2023-03-21T20:34:23.932260+00:00,True,True,False,"Voor restafval moeten we speciale afvalzakken kopen. Elke gemeente heeft zijn eigen design. Op de onderstaande foto zie je de zakken van de stad Zürich voor een overvolle ondergrondse container.

![Verzameling van Zürisacken voor een overvolle ondergrondse container](assets/afvalzakken-1.jpg)

De afvalzakken zijn niet goedkoop: de 35L zakken op de foto kosten CHF 1.90 (€ 1.91) per stuk. De reden voor de hoge prijs is dat je zo betaalt voor de afvalverwerking. Daarnaast betaal je precies voor de hoeveelheid afval die je produceert.

Gelukkig hoeft niet al het afval in de dure zakken. Oud papier en karton worden apart opgehaald en blik, glas, PET en andere plastic flessen kunnen bij de supermarkt worden ingeleverd. Hiervoor betalen we jaarlijks zo'n CHF 40. Ook is er een aparte container voor het groenafval die CHF 15 per jaar kost.

De hoge prijs van een zak maakt sommige mensen creatief om zoveel mogelijk afval in een zak te proppen. Zo heeft een collega van I. een pers aangeschaft om zijn afval te comprimeren. Andere mensen proppen de zakken zo vol dat de treksluiting niet meer dicht kan. Deze zakken worden dan met plakband afgedicht.

Stop je je afval in een gewone zak om kosten te besparen, dan is er een kans dat ze je afval doorpluizen op zoek naar aanwijzingen om de eigenaar te achterhalen en deze een flinke boete te geven.

Niet iedereen is op de hoogte van de speciale zakken. Ik had een Zwitserse collega S. die jarenlang zijn afval in gewone zakken deed. Tot zijn niet Zwitserse vriendin hem vroeg waar hij die goedkope zakken toch altijd vandaan haalde.

In Nederland betaal je in veel gemeenten een vast bedrag voor een eenpersoons- of een meerpersoonshuishouden. Echter, in [Zwolle](https://www.zoesklot.nl/restafval/) zijn ze overgestapt en betaal je nu per storting in de ondergrondse container. Hopelijk houdt het systeem stand. In Arnhem was dat helaas niet het geval, omdat te veel mensen hun afval naast de container zetten.",,,assets/afvalzakken-1.jpg,,,0,0.0,False
35896,12629,Euro's,euros,,2023-05-09T00:00:00+00:00,2023-05-11T08:25:34.929666+00:00,True,True,False,"Zwitserland hoort niet bij de EU, maar het wordt omringd door landen die er wel bij horen. In de meeste buurlanden gebruikt men de euro[^1], maar hier niet. Hier is de Zwitserse franc de officiële munt. Echter, de euro is hier meer ingeburgerd dan je op het eerste gezicht zou verwachten.

Je kunt bijvoorbeeld bij veel pinautomaten naast franken ook euro's uit de muur trekken. Daarnaast adverteren tankstations de brandstofprijzen vaak in beide valuta's. Tot slot kun je er soms ook mee betalen. Ik heb mensen bij een foodtruck of in de SPAR met euro's zien betalen.

Destijds was de officiële wisselkoers rond de €1 = CHF 1,10. De officieuze wisselkoers was €1 = CHF 1; bij winkels rekende je het CHF bedrag in euro's af. Er werd dus zo'n 10% wisselkoerstoeslag gerekend. Momenteel is de officiële wisselkoers rond de 1:1. Ik weet niet wat dat met de officieuze wisselkoers heeft gedaan.

[^1]: De uitzondering is Liechtenstein, waar men ook de Zwitserse Frank gebruikt.",,,,,,0,0.0,False
34956,12629,Skiën,skien,,2023-05-02T00:00:00+00:00,2023-05-02T08:12:16.427003+00:00,True,True,False,"![Dagelijkse dingen in Zwitserland vanuit Nederlands perspectief](assets/skien-1.jpg)

Skiën is, niet geheel verrassend, een populair tijdsverdrijf hier in de winter. Het seizoen begint rond eind november, al wordt dat met het huidige klimaat steeds lastiger.

Echter, zodra het begint, zie je mensen op het station in skikleding en ski’s of snowboards. Sommigen hebben zelfs hun oncomfortabele skischoenen al aan. Dit beeld is een soort van aankondiging van de winter, analoog aan rokjesdag in Nederland voor een ander seizoen. Een goede naam voor dit fenomeen heb ik nog niet gevonden. ""Persoon met skioutfit op het station dag"", bekt toch niet zo lekker.

Duitse collega M. probeerde dit ook eens. Thuis aan de keukentafel trok hij zijn skischoenen aan en stapte de tram en trein in. In retrospect was het niet voor herhaling vatbaar. Maar voor het verhaal en  een inburgeringstreepje was het het waard.",,,assets/skien-1.jpg,,,0,0.0,False
30892,12629,Brood,brood,,2023-03-25T00:00:00+00:00,2023-03-25T09:00:10.505133+00:00,True,True,False,"Je kunt hier heerlijk brood kopen, ook in de supermarkt. De Zwitsers zijn er trots op. De Duitsers daarentegen zijn er vaak minder over te spreken. Zij houden meer van hun stevige Duitse brood. Ik heb liever één van de vele Zwitserse varianten. Mijn favoriet is de ""Butterzopf"": een haast cakeachtig, zacht, gevlochten brood dat vooral in het weekend wordt gegeten.

Brood koop je eigenlijk altijd ongesneden. Het snijden gebeurt pas thuis met de hand. Men redeneert dat het dan langer goed blijft. Dat is natuurlijk zo, tenzij je de Nederlandse methode van het invriezen gebruikt.

Broodsnijmachines zijn hier zeldzaam. Gelukkig heeft onze supermarkt er wel een. Wij snijden er stelselmatig ons brood mee. Soms tot grote verbazing van andere winkelbezoekers. Ik heb er zelden iemand zijn brood mee zien snijden, met uitzondering van één keer: er stond een rij van twee mensen voor het apparaat toen ik als derde aansloot.

Een jaar geleden sloeg even de paniek toe toen de supermarktbakkerij werd verbouwd en de machine even niet te vinden was. Aanvankelijk dacht ik dat hij tijdelijk weg was. Maar toen de verbouwing achter de rug was, keerde de broodsnijder niet terug.

Navraag leerde dat ze hem na de kassa's in een onopvallend hoekje hadden gezet. Hopelijk is deze niet op weg naar de uitgang. Een broodsnijmachine is voor deze broodliefhebber geen overbodige luxe.",,,https://bear-images.sfo2.cdn.digitaloceanspaces.com/roaldruiter-1679734783-0.png,,,0,0.0,False
33262,12629,Apéro,apero,,2023-04-23T00:00:00+00:00,2023-04-23T06:06:35.583149+00:00,True,True,False,"![a plate with snacks and bites and a glass of wine and beer](assets/apero-1.jpg)

Je zou een apéro kunnen vertalen als borrel, al zijn ze niet helemaal hetzelfde. Beide worden vaak gebruikt als afsluiting van een evenement of ter viering. Maar bij een apéro worden er vaak ook kleine hapjes geserveerd, aangezien ze vaak rond etenstijd worden gehouden.

Ik weet nog goed toen ik voor de eerste keer naar een apéro ging en positief verrast was door de ruime selectie van lekkere hapjes en snacks. Daar kan Nederland nog het een en ander van leren.

Andersom is het thuiskomen van een koude kermis. Een Zwitserse collega, F., vertelde dat een vriendin van hem in Nederland was en was uitgenodigd voor een borrel. De borrel was rond etenstijd, dus dacht ze dat er vast wel wat te eten zou zijn. Maar dat viel natuurlijk vies tegen. Meer dan een paar zoutjes waren er niet.",,,assets/apero-1.jpg,,,0,0.0,False
31379,12629,Fiets,fiets,,2023-03-30T00:00:00+00:00,2023-03-30T05:34:46.166319+00:00,True,True,False,"Toen I. begon met studeren in Zwitserland, kocht ze een extra fiets voor mij en andere gasten. Op de Marktplaats-equivalent tikte ze een Imholz-fiets op de kop.

![Zijaanzicht van de Imholz-fiets. Rode klassieke fiets, met een zwart leren Brooks zadel.](assets/fiets-1.jpg)

Het is een klassieke fiets, gebouwd in de jaren 80 in Sankt Gallen, Zwitserland. Destijds waren er meerdere lokale fietsfabrikanten die inmiddels niet meer bestaan.

De Imholz had tientallen jaren bij de verkoper in de kelder gestaan en  was schijnbaar nog van zijn vader geweest. De banden en het Brooks-zadel waren compleet uitgedroogd. Verder zag hij er nog uit als nieuw, afgezien van een stoflaag.

Na de banden te hebben vervangen en het zadel ingevet, was hij wederom in topconditie. Inmiddels rij ik alweer een jaar of vijf op en ziet hij er niet meer zo piekfijn uit als op de foto.

I. zag later dat ze de fiets met winst had kunnen doorverkopen. De klassieke fiets in goede conditie is gewild.

Zelf had ik hem ook eens kunnen verkopen. Tijdens een onderhoudsbeurt op de stoep vroeg een willekeurige voorbijganger of hij mijn fiets kon overnemen. Ik was een beetje overrompeld door de vraag en het enige wat ik kon antwoorden was: “Nee, ik heb hem nodig.”

Ik ben achteraf wel benieuwd wat hij ervoor had willen betalen.",,,assets/fiets-1.jpg,,,0,0.0,False
35900,12629,Ongevallenverzekering,ongevallenverzekering,,2023-05-15T00:00:00+00:00,2023-05-15T05:25:49.745877+00:00,True,True,False,"![Dagelijkse dingen in Zwitserland vanuit Nederlands perspectief](assets/ongevallenverzekering-1.jpg)

Vriendin I. is een softbalfanaat. Helaas is de sport hier niet zo populair als in Nederland. Als ze geen trainingsbuddy kan vinden, val ik weleens in.

Zo gooiden we eens over met een softbal. Ik probeerde de bal te vangen met mijn handschoen, maar ik greep er net naast. De bal weerkaatste en kwam op mijn neus terecht. Anders dan de naam doet vermoeden, is deze bal allesbehalve zacht.

Het deed niet heel erg veel pijn, maar het bloedde als een gek. Later leerde ik dat dit normaal was, maar destijds was het wel reden tot lichte paniek.

I. belde met de huisarts en aangezien het zondag was, adviseerde deze ons om naar het ziekenhuis te gaan voor onderzoek.

Aangekomen bij het ziekenhuis meldde ik me bij de balie. Daar stelden ze wat vragen die je kunt verwachten, zoals mijn naam, geboortedatum en welke verzekering ik had. Daarna vroeg ze voor welk bedrijf ik werkte en waar deze gehuisvest was. Enigszins verbaasd beantwoordde ik die vragen.

Na een paar onderzoekjes bleek er gelukkig niets aan de hand en kon ik weer naar huis.

Op het werk vertelde ik aan mijn baas wat er dat weekend was gebeurd. Ik sprak mijn verbazing uit over alle werkgerelateerde details die het ziekenhuis wilde weten. ""Ja,"" zei hij, ""dat komt omdat je via ons een ongevallenverzekering hebt. Deze betaalt in dit soort gevallen ziekenhuiskosten."" ""Maar dit gebeurde op een zondag, buiten werktijd,"" zei ik. ""Dat maakt niet uit, je bent altijd verzekerd,"" antwoordde hij.",,,assets/ongevallenverzekering-1.jpg,,,0,0.0,False
34957,12629,Bauprofilen,bauprofilen,,2023-04-24T05:42:36.618042+00:00,2023-05-08T05:23:21.952732+00:00,True,True,False,"Soms zie je hier lange palen staan om een huis, op een braakliggend terrein of op een parkeerplaats. Deze palen worden geplaatst als iemand een aanbouw aan zijn huis wil, of als er een geheel nieuw gebouw wordt geplaatst.

De palen, of bauprofilen, geven weer hoe hoog en welk oppervlak het toekomstige object inneemt. Zo kunnen omwonenden zich voorstellen of en hoe hun uitzicht verandert.

Hieronder een foto van een paar bauprofilen. Als je goed kijkt, zie je bovenop elke paal een klein hoekje. Deze hoeken kaderen de omlijning van het nieuwe gebouw af. Voor huizen met een puntdak is er een paal met een punt beschikbaar.


![bauprofilen op een parkeerplaats](assets/bauprofilen-1.jpg)",,,assets/bauprofilen-1.jpg,,,0,0.0,False
35907,12629,Dienstplicht,dienstplicht,,2023-05-02T10:01:59.551687+00:00,2023-05-17T06:11:02.314610+00:00,False,True,False,"Hier heeft elke man dienstplicht. Voor vrouwen is dat vooralsnog niet het geval, al is er wel [een initiatief](https://www.servicecitoyen.ch/de/text/) om dat te veranderen.

In totaal kost de dienstplicht ongeveer een jaar tussen je 19e en 30e, afhankelijk van je rang.

Het proces begint met de rekrutering. Hier wordt gedurende drie dagen beoordeeld of je mentaal en fysiek fit genoeg bent om het leger in te gaan. Is dat het geval, dan ga je in principe het leger in.

Mocht je ethische of andere bezwaren hebben, dan kun je ook kiezen voor burger service (Zivildienst). Dit duurt wel 1,5 keer zo lang.

Tijdens de Zivildienst werk je bijvoorbeeld in een keuken, kinderopvang of onderhoud je bospaden. Je moet zelf uitkiezen wat je gaat doen en vervolgens solliciteren. Een gedeelte van de Zivildienst kan je ook ergens anders doen. Zo programmeerden K. een app voor chirurgen en deed P. onderzoek naar windenergie bij onderzoeksinstituut EMPA.

Als je niet fit geacht wordt tijdens de rekrutering, dan ga je naar de burger verdediging (Zivilschutz). De Zivilschutz beschermt de bevolking tegen catastrofen en noodgevallen. De taken lijken soms veel op die van Zivildienst, maar je hebt geen keuzevrijheid. Een ander nadeel van deze optie is dat je een boete moet betalen, net als de mensen die helemaal geen van de drie opties willen doen. De boete wordt wel verminderd met elke dag die je dient bij de burger verdediging.

Oud-collega R. wilde absoluut niet in het leger of Zivildienst. Om ervoor te zorgen dat hij niet fit verklaard zou worden, sliep hij de dag voor en tijdens de rekrutering niet. Zijn plan werkte en hij doet nu Zivilschutz.

De meeste mensen beginnen na hun schooltijd aan een van de drie. Het leger, en evt. ook Zivildienst, begint met een basistraining van zes maanden. Tijdens deze training word je als soldaat opgeleid tot een bepaalde functie. De functie is bepaald tijdens de rekrutering.

Oud-collega S. bijvoorbeeld is elektrotechnisch ingenieur in het dagelijks leven. In het leger deed hij dingen voor het communicatienetwerk van het leger. Zijn taken waren vaak nuttig voor zijn dagelijkse beroep.

Na de basistraining moet je één maand per jaar naar de WK, of Wiederholungskurs. Dit doe je tot je je vereiste aantal dagen hebt verzameld.

Het reizen naar de Wiederholungskurs of de basistraining doen de meeste mensen met het OV. Dit is namelijk gratis als ze hun uniform dragen. Je ziet vaak op vrijdagavond of zondagavond veel ""recruits"" in de trein die een weekend naar huis zijn geweest.

Als je in het leger zit, moet je ook eens in de zoveel tijd naar de schietbaan om je schietbrevet te vernieuwen. Het geweer hebben ze overigens altijd thuis, zonder munitie, dat wel. Ik geloof niet dat ik ooit heb gehoord dat mensen hier rare dingen mee hebben gedaan, zoals vaak in de VS gebeurt. Waarschijnlijk komt dit doordat alle eigenaars getraind en beoordeeld zijn.

De meeste mensen zijn tevreden met het systeem, ondanks geklaag over de saaie periodes en het soms nutteloze werk. Ook aangezien ze de dienstplicht willen uitbreiden en het voor vrouwen ook verplicht willen maken.
",,,,,,0,0.0,False
